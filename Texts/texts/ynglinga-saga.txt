;Ynglinga saga SNORRA STURLUSONAR 

'(1 \. Hér segir frá landaskipan \. 
Kringla heimsins \, sú er mannfólkit byggir \, er mjök vágskorin \; ganga höf stór or 
útsjánum inn í jörðina \. Er þat kunnigt \, at haf gengr frá Nörvasundum ok alt út til 
Jórsalalands \. Af hafinu gengr langr hafsbotn til landnorðrs \, er heitir Svartahaf \; þat 
skilr heimsþriðjungana : heitir fyrir austan Asía \, en fyrir vestan kalla sumir Európa \, 
en sumir Enea \. En norðan at Svartahafi gengr Svíþjóð hin mikla eða hin kalda \; Svíþjóð 
hina miklu kalla sumir menn eigi minni en Serkland hit mikla \, sumir jafna henni við 
Bláland hit mikla \. Hinn nörðri hlutr Svíþjóðar liggr úbygðr af frosti ok kulda \, svá 
sem hinn syðri hlutr Blálands er auðr af sólar bruna \. Í Svíþjóð eru stórheruð mörg \, 
þar eru ok margskonar þjóðir ok margar tungr : þar eru risar ok þar eru dvergar \, þar 
eru ok blámenn \, ok þar eru margskonar undarligar þjóðir \, þar eru ok dýr ok drekar 
furðuliga stórir \. Or norðri frá fjöllum þeim \, er fyrir utan eru bygð alla \, fellr á um 
Svíþjóð \, sú er at réttu heitir Tanais \; hon var forðum kölluð Tanakvísl eða Vanakvísl \; 
hon kemr til sjávar inn í Svartahaf \. Í Vanakvíslum var þá kallat Vanaland eða 
Vanaheimr \. Sú á skilr heimsþriðjungana : heitir fyrir austan Asía \, en fyrir vestan 
Európa \. 
%
2 \. Frá Asíamönnum \. 
Fyrir austan Tanakvísl í Asía var kallat Ásaland eða Ásaheimr \, en höfuðborgin \, er var 
í landinu \, kölluðu þeir Ásgarð \. En í borginni var höfðingi sá \, er Óðinn var kallaðr \; 
þar var blótstaðr mikill \. Þat var þar siðr \, at tólf hofgoðar váru œztir \; skyldu þeir 
ráða fyrir blótum ok dómum manna í milli \. Þat eru díar kallaðir eða dróttnar \; þeim 
skyldi þjónostu veita ok lotning alt fólk \. Óðinn var hermaðr mikill ok mjök víðförull 
ok eignaðist mörg ríki \. Hann var svá sigrsæll \, att í hverri orrostu fékk hann gagn \; ok 
svá kom \, at hans menn trúðu því \, at hann ætti heimilan sigr í hverri orrostu \. Þat var 
háttr hans \, ef hann sendi menn sína til orrostu \, eða aðrar sendifarar \, at hann lagði 
áðr hendr í höfuð þeim \, ok gaf þeim bjanak \; trúðu þeir \, at þá mundi þeim vel farast \. 
Svá var ok um hans menn \, hvar sem þeir váru í nauðum staddir á sjá eða landi \, þá 
kölluðu þeir á nafn hans \, ok þótti iafnan fá af því fró \; þar þóttust þeir eiga alt 
traust \, er hann var \. Hann fór opt svá langt í brott \, at hann dvaldist í ferðinni mörg 
misseri \. 
%
3 \. Frá brœðrum Óðins \. 
Óðinn átti tvá brœðr \, hét annarr Vé \, en annarr Vili \; þeir brœðr hans stýrðu ríkinu \, þá 
er hann var í brottu \. Þat var eitt sinn \, þá er Óðinn var farinn langt í brott ok hafði 
lengi dvalzt \, at Ásum þótti örvænt hans heim \; þá tóku brœðr hans at skipta arfi hans \, 
en konu hans Frigg géngu þeir báðir at eiga \. En litlu síðar kom Óðinn heim \, tók hann 
þá við konu sinni \. 
%
4 \. Úfriðr við Vani \. 
Óðinn fór með her á hendr Vönum \, en þeir urðu vel við ok vörðu land sitt \, ok höfðu 
ymsir sigr \; herjuðu hvárir á land annarra ok gerðu skaða \. En er þat leiddist 
hvárumtveggjum \, lögðu þeir milli sín sættarstefnu \, ok gerðu frið ok seldust gíslar \. 
Féngu Vanir sína hina ágæstu menn \, Njörd hinn auðga ok son hans Frey \, en Æsir þar í 
mót þann er Hœnir hét \, ok kölluðu hann allvel til höfðingja fallinn \. Hann var mikill 
maðr ok hinn vænsti \. Með honum sendu Æsir þann er Mímir hét \, hann var hinn vitrasti 
maðr \; en Vanir féngu þar í mót þann er spakastr var í þeirra flokki \, sá hét Kvásir \. En 
er Hœnir kom í Vanaheim \, þá var hann þegar höfðingi gerr \; Mímir kendi honum ráð öll \. 
En er Hœnir var staddr á þingum eða stefnum \, svá at Mímir var eigi nær \, ok kœmi nökkur 
vandamál fyrir hann \, þá svaraði hann æ hinu sama : ráði aðrir \, sagði hann \. Þá grunaði 
Vani \, at Æsir mundi hafa falsat þá í mannaskiptinu \; þá tóku þeir Mími ok hálshjoggu ok 
sendu höfuðit Ásum \. Óðinn tók höfuðit ok smurði urtum \, þeim er eigi mátti fúna \, ok 
kvað þar yfir galdra \, ok magnaði svá \, at þat mælti við hann ok sagði honum marga 
leynda hluti \. Njörð ok Frey setti Óðinn blótgoða \, ok váru þeir Díar með Ásum \. Dóttir 
Njarðar var Freyja \, hon var blótgyðja \, ok hon kendi fyrst með Ásum seið \, sem Vönum var 
títt \. Þá er Njörðr var með Vönum \, þá hafði hann átta systur sína \, því at þat váru þar 
lög \; váru þeirra börn Freyr ok Freyja \. En þat var bannat með Ásum at byggja svá náit 
at frændsemi \. 
%
5 \. Óðinn skipti ríki ok frá Gefjon \. 
Fjallgarðr mikill gengr af landnorðri till útsuðrs \; sá skilr Svíþjóð hina miklu ok 
önnur ríki \. Fyrir sunnan fjallit er eigi langt til Tyrklands \; þar átti Óðinn eignir 
stórar \. I þann tíma fóru Rúmverja höfðingjar víða um heiminn \, ok brutu undir sik allar 
þjóðir \, en margir höfðingjar flýðu fyrir þeim úfriði af eignum sínum \. En fyrir því at 
Óðinn var forspár ok fjölkunnigr \, þá vissi hann \, at hans afkvæmi mundi um norðrhálfu 
heimsins byggja \. Þá setti hann brœðr sína Vé ok Vila yfir Ásgarð \; en hann fór \, ok Díar 
allir með honum ok mikit mannfólk \. Fór hann fyrst vestr í Garðaríki \, ok þá suðr í 
Saxland \. Hann átti marga sonu \; hann eignaðist ríki víða um Saxland \, ok setti þar sonu 
sína til landsgæzlu \. Þá fór hann norðr til sjávar ok tók sér bústad í ey einni : þar 
heitir nú Óðinsey í Fjóni \. Þá sendi hann Gefjon norðr yfir sundit á landaleitan \; þá 
kom hon til Gylfa \, ok gaf hann henni eitt plógsland \. Þá fór hon í Jötunheima \, ok gat 
þar 4 sonu vit jötni nökkurum \; hon brá þeim í yxna líki \, ok fœrði þá fyrir plóginn ok 
dró landit út á hafit ok vestr gegnt Óðinsey \, ok er þat kölluð Selund \; þar bygði hon 
síðan \. Hennar fékk Skjöldr \, son Óðins \; þau bjoggu at Hleiðru \. Þar er vatn eða sjár 
eptir \, þat er kallaðr Lögrinn \. Svá liggja firðir í Leginum \, sem nes í Selundi \. Svá 
kvat Bragi hinn gamli : 
%
Gefjon dró frá Gylfa 
glöð \, djúpröðuls öðla \, 
svá at af renniröknum 
rauk \, Danmarkar auka \; 
báru yxn \, ok átta 
ennitungl \, þar er géngu 
fyrir vineyjar víðri 
valrauf \, fjögur höfuð \.
%
En er Óðinn spurði \, at góðir landskostir váru austr at Gylfa \, fór hann þannog \, ok 
gerðu þeir Gylfi sætt sína \, því at Gylfi þóttist engi krapt til hafa til mótstöðu við 
Ásuna \. Mart áttust þeir Óðinn við ok Gylfi í brögðum ok sjónhverfingum \, ok urðu Æsir 
jafnan ríkri \. Óðinn tók sér bústað við Löginn \, þar sem nú eru kallaðar fornu Sigtúnir \, 
ok gerði þar mikit hof ok blót eptir siðvenju Ásanna \. Hann eignaðist þar lönd svá vítt 
sem hann lét heita Sigtúnir \. Hann gaf bústaði hofgoðunum : Njörðr bjó í Nóatúnum \, en 
Freyr at Uppsölum \, Heimdallr at Himinbjörgum \, Þórr á Þrúðvangi \, Baldr á Breiðabliki \; 
öllum fékk hann þeim góða bólstaði \. 
%
6 \. Frá atgervi Óðins \. 
Þá er Ásaóðinn kom á norðrlönd \, ok með honum Díar \, er þat sagt með sannyndum \, at þeir 
hófu ok kendu íþróttir \, þær er menn hafa lengi síðan með farit \. Óðinn var göfgastr af 
öllum \, ok af honum námu þeir allir íþróttirnar \; því at hann kunni fyrst allar ok þó 
flestar \. En þat er at segja \, fyrir hverja sök hann var svá mjök tignaðr \; þá báru 
þessir hlutir til : hann var svá fagr ok göfugligr álitum \, þá er hann sat með vinum 
sínum \, at öllum hló hugr við \; en þá er hann var í her \, þá sýndist hann grimmligr sínum 
úvinum \. En þat bar til þess \, at hann kunni þær íþróttir \, at hann skipti litum ok 
líkjum \, á hverja lund er hann vildi \; önnur var sú \, at hann talaði svá snjalt ok slétt \, 
at öllum er á heyrðu þótti þat eina satt \; mælti hann alt hendingum \, svá sem nú er þat 
kveðit \, er skáldskapr heitir \. Hann ok hofgoðar hans heita ljóðasmiðir \, því at sú 
íþrótt hófst af þeim í norðrlöndum \. Óðinn kunni svá gera \, at í orrostum urðu úvinir 
hans blindir eða daufir eða óttafullir \, en vápn þeirra bitu eigi heldr en vendir \; en 
hans menn fóru brynjulausir ok váru galnir sem hundar eða vargar \, bitu í skjöldu sína \, 
váru sterkir sem birnir eða griðungar \; þeir drápu mannfólkit \, en hvártki eldr né járn 
orti á þá \. Þat er kallaðr berserksgangr \. 
%
7 \. Frá íþróttum Óðins \. 
Óðinn skipti hömum \; lá þá búkrinn sem sofinn eða dauðr \, en hann var þá fugl eða dýr \, 
fiskr eða ormr \, ok fór á einni svipstund á fjarlæg lönd \, at sínum erendum eða annarra 
manna \. Þat kunni hann enn at gera með orðum einum \, at slökkva eld ok kyrra sjá \, ok 
snúa vindum hverja leið er hann vildi \. Óðinn átti skip \, þat er Skiðblaðnir hét \, er 
hann fór á yfir höf stór \, en þat mátti vefja saman sem dúk \. Óðinn hafði með sér höfuð 
Mímis \, ok sagði þat honum mörg tíðindi or öðrum heimum \. En stundum vakti hann upp 
dauða menn or jörðu \, eða settist undir hanga \; fyrir því var hann kallaðr drauga 
dróttinn eða hanga dróttinn \. Hann átti hrafna tvá \, er hann hafði tamit við mál \; flugu 
þeir víða um lönd ok sögðu honum mörg tíðindi \. Af þessum hlutum varð hann stórliga 
fróðr \. Allar þessar íþróttir kendi hann með rúnum ok ljóðum \, þeim er galdrar heita \; 
fyrir því eru Æsir kallaðir galdrasmiðir \. Óðinn kunni þá íþrótt \, er mestr máttr 
fylgði \, ok framdi sjálfr \, er seiðr heitir \. En af því mátti hann vita örlög manna ok 
úorðna hluti \, svá ok at gera mönnum bana eða úhamingju eða vanheilindi \, svá ok at taka 
frá mönnum vit eða afl ok gefa öðrum \. En þessi fjölkyngi \, er framit er \, fylgir svá 
mikil ergi \, at eigi þótti karlmönnum skamlaust við at fara \, ok var gyðjunum kend sú 
íþrótt \. Óðinn vissi um alt jarðfé \, hvar fólgit var \, ok hann kunni þau ljóð \, er upp 
laukst fyrir honum jörðin \, ok björg ok steinar \, ok haugarnir \, ok batt hann með orðum 
einum þá er fyrir bjoggu \, ok gékk inn ok tók þar slíkt er hann vildi \. Af þessum 
kröptum varð hann mjök frægr \; úvinir hans óttuðust hann \, en vinir hans treystust 
honum \, ok trúðu á krapt hans ok á sjálfan hann \. En hann kendi flestar íþróttir sínar 
blótgoðunum \; váru þeir næst honum um allan fróðleik ok fjölkyngi \. Margir aðrir námu þó 
mikit af \, ok hefir þaðan af dreifzt fjölkyngin víða ok haldizt lengi \. En Óðin ok þá 
höfðingja tólf blótuðu menn \, ok kölluðu goð sín ok trúðu á lengi síðan \. Eptir Óðins 
nafni var kallaðr Auðun \, ok hétu menn svá sonu sína \, en af Þórs nafni er kallaðr Þórir 
eða Þórarinn \, eða dregit af öðrum heitum til \, svá sem Steinþórr eða Hafþórr \, eða enn 
breytt á fleiri vega \. 
%
8 \. Lagasetning Óðins \. 
Óðinn setti lög í landi sínu \, þau er gengit höfðu fyrr með Ásum \. Svá setti hann \, at 
alla dauða menn skyldi brenna ok bera á bál með þeim eign þeirra \; sagði hann svá \, at 
með þvílíkum auðœfum skyldi hverr koma til Valhallar \, sem hann hafði á bál \; þess 
skyldi hann ok njóta \, er hann sjálfr hafði í jörð grafit : en öskuna skyldi bera út á 
sjá eða grafa niðr í jörð \. En eptir göfga menn skyldi haug gera til minningar \; en 
eptir alla þá menn \, er nökkut mannsmót var at \, skyldi reisa bautasteina \; ok hélzt sjá 
siðr lengi síðan \. Þá skyldi blóta í móti vetri til árs \, en at miðjum vetri blóta til 
gróðrar \, hit þriðja at sumri \, þat var sigrblót \. Um alla Svíþjóð guldu menn Óðni skatt \, 
penning fyrir nef hvert \, en hann skyldi verja land þeirra fyrir úfriði ok blóta þeim 
til árs \. 
%
9 \. Kvánfang Njarðar \. 
Njörðr fékk konu þeirrar \, er Skaði hét \, hon vildi ekki við hann samfarar eiga \, ok 
giptist síðan Óðni \. Áttu þau marga sonu \; einn þeirra hét Sæmingr \; um hann orti Eyvindr 
skáldaspillir þetta : 
%
Þann \, skaldblœtr ! 
skattfœri gat 
ása niðr 
vit járnviðju \, 
þá er þau meir 
í Manheimum 
skatna vinr 
ok Skaði bygðu \; 
sævar beins 
ok sonu marga 
öndurdís 
við Óðni gat \.
%
Til Sæmings taldi Hákon jarl hinn ríki langfeðgakyn sitt \. Þessa Svíþjóð kölluðu þeir 
Manheima \, en hina miklu Svíþjóð kölluðu þeir Goðheima \; or Goðheimum sögðu þeir mörg 
tíðindi ok mörg undr \. 
%
10 \. Dauði Óðins \. 
Óðinn varð sóttdauðr í Svíþjóð \; ok er hann var at kominn bana \, lét hann marka sik 
geirsoddi ok eignaði sér alla vápndauða menn \; sagði hann sik mundu fara í Goðheim ok 
fagna þar vinum sínum \. Nú hugðu Svíar \, at hann væri kominn í hinn forna Ásgarð \, ok 
mundi þar lifa at eilífu \. Hófst þá at nýju átrúnaðr við Óðin ok áheit \. Opt þótti Svíum 
hann vitrast sér \, áðr stórar orrostur yrði \, gaf hann þá sumum sigr \, en sumum bauð hann 
til sín \; þótti hvárrtveggi kostr góðr \. Óðinn var brendr dauðr \, ok var sú brenna ger 
allveglig \. Þat var trúa þeirra \, at því hæra sem reykinn lagði í loptit upp \, at því 
háleitari væri sá í himninum \, er brennuna átti \, ok því auðgari \, er meira fé brann með 
honum \. 
%
11 \. Frá Nirði \. 
Njörðr af Nóatúnum gerðist þá valdsmaðr yfir Svíum \, ok hélt upp blótum \; hann kölluðu 
Svíar þá dróttin sinn \; tók hann þá skattgjafar af þeim \. Á hans dögum var friðr allgóðr 
ok allskonar ár svá mikit \, at Svíar trúðu því \, at Njörðr réði fyrir ári ok fyrir 
fésælu manna \. Á hans dögum dó flestir Díar \, ok váru allir blótaðir ok brendir síðan \. 
Njörðr varð sóttdauðr \, lét hann ok marka sik Óðni \, áðr hann dó \; Svíar brendu hann ok 
grétu allmjök yfir leiði hans \. 
%
12 \. Dauði Freys \. 
Freyr tók þá ríki eptir Njörð \; var hann kallaðr dróttinn yfir Svíum ok tók skattgjafir 
af þeim \; hann var vinsæll ok ársæll sem faðir hans \. Freyr reisti at Uppsölum hof 
mikit \, ok setti þar höfuðstað sinn \; lagði þar til allar skyldir sínar \, lönd ok lausa 
aura \; þá hófst Uppsala auðr \, ok hefir haldizt æ síðan \. Á hans dögum hófst Fróða friðr \, 
þá var ok ár um öll lönd \; kendu Svíar þat Frey \. Var hann því meir dýrkaðr en önnur 
goðin \, sem á hans dögum varð landsfólkit auðgara en fyrr af friðinum ok ári \. Gerðr 
Gýmis dóttir hét kona hans \; sonr þeirra hét Fjölnir \. Freyr hét Yngvi öðru nafni \; Yngva 
nafn var lengi síðan haft í hans ætt fyrir tignarnafn \, ok Ynglingar váru síðan 
kallaðir hans ættmenn \. Freyr tók sótt \; en er at honum leið sóttin \, leituðu menn sér 
ráðs \, ok létu fá menn til hans koma \, en bjoggu haug mikinn \, ok létu dyrr á ok 3 
glugga \. En er Freyr var dauðr \, báru þeir hann leyniliga í hauginn \, ok sögðu Svíum at 
hann lifði \, ok varðveittu hann þar 3 vetr \. En skatt öllum heltu þeir í hauginn \, í einn 
glugg gullinu \, en í annan silfrinu \, í hinn þriðja eirpenningum \. Þá hélzt ár ok friðr \. 
%
13 \. Frá Freyju og dœtrum hennar \. 
Freyja hélt þá upp blótum \, því at hon ein lifði þá eptir goðanna \, ok varð hon þá hin 
frægsta \, svá at með hennar nafni skyldi kalla allar konur tignar \, svá sem nú heita 
frúvor \. Svá heitir ok hver freyja yfir sinni eign \, en sú húsfreyja \, er bú á \. Freyja 
var heldr marglynd \; Óðr hét bóndi hennar \, dœtr hennar hétu Hnoss ok Gersemi \; þær váru 
fagrar mjök : af þeirra nafni eru svá kallaðir hinir dýrstu gripir \. Þá er allir Svíar 
vissu \, at Freyr var dauðr \, en hélzt ár ok friðr \, þá trúðu þeir \, at svá mundi vera \, 
meðan Freyr væri á Svíþjóð \, ok vildu eigi brenna hann \, ok kölluðu hann veraldar goð ok 
blótuðu mest til árs ok friðar alla ævi síðan \. 
%
14 \. Dauði Fjölnis konungs \. 
Fjölnir \, son Yngvifreys \, réð þá fyrir Svíum ok Uppsala auð \; hann var ríkr ok ársæll ok 
friðsæll \. Þá var Friðfróði at Hleiðru \; þeirra í millum var heimboð ok vingan \. Þá er 
Fjölnir fór til Fróða á Selund \, þá var þar fyrir búin veizla mikil ok boðit til víða 
um lönd \. Fróði átti mikinn húsabœ \; þar var gert ker mikit margra alna hátt \, ok okat 
með stórum timbrstokkum \; þat stóð í undirskemmu \, en lopt var yfir uppi \, ok opit 
gólfþilit \, svá at þar var niðr hellt leginum \, en kerit blandit fult mjaðar \; þar var 
drykkr furðu sterkr \. Um kveldit var Fjölni fylgt til herbergis í hit næsta lopt \, ok 
hans sveit með honum \. Um nóttina gékk hann út í svalir at leita sér staðar \, var hann 
svefnœrr ok dauðadrukkinn \. En er hann snerist aptr til herbergis \, þá gékk hann fram 
eptir svölunum ok til annarra loptdura ok þar inn \, missti þá fótum ok féll í 
mjaðarkerit \, ok týndist þar \. Svá segir Þjóðólfr hinn hvinverski : 
%
Varð framgengt \, 
þar er Fróði bjó \, 
feigðar orð \, 
er at Fjölni kom : 
ok sikling 
Svigðis geira 
vágr vindlauss 
um viða skyldi \.
%
15 \. Frá Svegði \. 
Svegðir tók ríki eptir föður sinn \; hann strengði þess heit at leita Goðheims ok Óðins 
hins gamla \. Hann fór með 12 menn víða um heiminn \, hann kom út í Tyrkland ok í Svíþjóð 
hina miklu ok hitti þar marga frændr sína ok vini \, ok var í þeirri för 5 vetr \. Þá kom 
hann aptr til Svíþjóðar \, dvaldist hann þá enn heima um hríð \. Hann hafði fengit konu þá 
er Vana hét út í Vanaheimi \; var þeirra son Vanlandi \. Svegðir fór enn at leita 
Goðheims \. Ok í austanverðri Svíþjóð heitir bœr mikill at Steini \, þar er steinn svá 
mikill sem stór hús \. Um kveldit eptir sólarfall \, þá er Svegðir gékk frá drykkju til 
svefnbúrs \, sá hann til steinsins \, at dvergr sat undir steininum \. Svegðir ok hans menn 
váru mjök druknir ok runnu til steinsins \. Dvergrinn stóð í durum ok kallaði á Sveigði \, 
bað hann þar inn ganga \, ef hann vildi Óðin hitta \. Svegðir hljóp í steininn \; en 
steinninn laukst þegar aptr \, ok kom Svegðir eigi aptr \. Svá segir Þjóðólfr hinn 
hvinverski : 
%
En dagskjarr 
Durnis niðja 
salvörðuðr 
Svegði vélti \, 
þá er í stein 
hinn stórgeði 
dulsa konr 
ept dvergi hljóp \; 
ok sal bjartr 
þeirra Sökmímis 
jötunbygðr 
við jöfri gein \.
%
16 \. Frá Vanlanda \. 
Vanlandi hét son Svegðis \, er ríki tók eptir hann ok réð fyrir Uppsala auð \; hann var 
hermaðr mikill \, ok hann fór víða um lönd \. Hann þá vetrvist á Finnlandi með Snjá hinum 
gamla \, ok fékk þar dóttr hans Drífu \. En at vári fór hann á brott \, en Drífa var eptir \, 
ok hét hann at koma aptr á þriggja vetra fresti \; en hann kom eigi á 10 vetrum \. Þá 
sendi Drífa eptir Huld seiðkonu \, en sendi Vísbur \, son þeirra Vanlanda \, til Svíþjóðar \. 
Drífa keypti at Huld seiðkonu \, at hon skyldi síða Vanlanda til Finnlands \, eða deyða 
hann at öðrum kosti \. En er seiðr var framiðr \, þá var Vanlandi at Uppsölum \; þá gerði 
hann fúsan at fara til Finnlands \, en vinir hans ok ráðamenn bönnuðu honum \, ok sögðu at 
vera mundi fjölkyngi Finna í farfýsi hans \. Þá gerðist honum svefnhöfugt \, ok lagðist 
hann till svefns \. En er hann hafði lítt sofnat \, kallaði hann ok sagði \, at mara trað 
hann \. Menn hans fóru til ok vildu hjálpa honum \; en er þeir tóku uppi til höfuðsins \, þá 
trað hon fótleggina \, svá at nær brotnuðu \; þá tóku þeir til fótanna \, þá kafði hon 
höfuðit \, svá at þar dó hann \. Svíar tóku lík hans \, ok var hann brendr við á þá er Skúta 
heitir \. Þar váru settir bautasteinar hans \. Svá segir Þjóðólfr : 
%
En á vit 
Vilja bróður 
vitta vættr 
Vanlanda kom \; 
þá tröllkund 
um troða skyldi 
liðs grímhildr 
ljóna bága \; 
ok sá brann 
á beði Skútu 
menglötuðr \, 
er mara kvaldi \.
%
17 \. Dauði Vísburs \. 
Vísburr tók arf eptir Vanlanda föður sinn \; hann gékk at eiga dóttur Auða hins auðga ok 
gaf henni at mundi þrjá stórbœi ok gullmen \. Þau áttu 2 sonu \, Gisl ok Öndur \. En Vísburr 
lét hana eina ok fékk annarrar konu \; en hon fór til föður síns með sonu sína \. Vísbur 
átti son er Dómaldi hét \; stjúpmóðir Dómalda lét síða at honum úgæfu \. En er synir 
Vísburs váru 12 vetra ok 13 \, fóru þeir á fund hans ok heimtu mund móður sinnar \, en 
hann vildi eigi gjalda \. Þá mæltu þeir \, at gullmenit skyldi verða at bana hinum bezta 
manni í ætt hans \, ok fóru í brott ok heim \. Þá var enn fengit at seið ok siðit til 
þess \, at þeir skyldu mega drepa föður sinn \. Þá sagði Huldr völva þeim \, at hon mundi 
svá síða \, ok þat með \, at ættvíg skyldu ávalt vera í ætt þeirra Ynglinga síðan \. Þeir 
játtu því \. Eptir þat sömnuðu þeir liði \, ok kómu at Vísbur um nótt á úvart ok brendu 
hann inni \. Svá kvað Þjóðólfr : 
%
Ok Vísburs 
vilja byrði 
sjávar niðr 
svelgja knátti \, 
þá er meinþjóf 
markar öttu 
setrverjendr 
á sinn föður \; 
ok allvald 
í arinkjóli 
glóða garmr 
glymjandi beit \.
%
18 \. Dauði Dómalda \. 
Dómaldi tók arf eptir föður sinn Vísbur \, ok réð löndum \. Á hans dögum gerðist í Svíþjóð 
sultr mikill ok seyra \. Þá efldu Svíar blót stór at Uppsölum \; hit fyrsta haust blótuðu 
þeir yxnum \, ok batnaði ekki árferð at heldr \. En annat haust hófu þeir mannblót \, en 
árferð var söm eða verri \. En hit þriðja haust kómu Svíar fjölment til Uppsala \, þá er 
blót skyldu vera \. Þá áttu höfðingjar ráðagerð sína \; ok kom þat ásamt með þeim \, at 
hallærit mundi standa af Dómalda konungi þeirra \, ok þat með \, at þeir skyldu honum 
blóta til árs sér \, ok veita honum atgöngu ok drepa hann \, ok rjóða stalla með blóði 
hans \. Ok svá gerðu þeir \. Svá segir Þjóðólfr : 
%
Hitt var fyrr 
at fold ruðu 
sverðberendr 
sínum dróttni \, 
ok landherr 
á lífs vanan 
dreyrug vápn 
Dómalda bar \. 
Þá er árgjörn 
Jóta dólgi 
Svía kind 
um sóa skyldi \.
%
19 \. Dauði Dómars \. 
Dómarr hét sonr Dómalda \, er þar næst réð ríki \; hann réð lengi fyrir löndum \, ok var þá 
góð árferð ok friðr um hans daga \. Frá honum er ekki sagt annat \, en hann varð sóttdauðr 
at Uppsölum \, ok var fœrðr á Fyrisvöllu ok brendr þar á árbakkanum \, ok eru þar 
bautasteinar hans \. Svá segir Þjóðólfr : 
%
Ok ek þess opt 
um Yngva hrör 
fróða menn 
um fregit hafða \, 
hvar Dómarr 
á dynjanda 
bana Hálfs 
um borinn væri \. 
Nú ek þat veit 
at verkbitinn 
Fjölnis niðr 
vit Fyri brann \.
%
20 \. Dauði Dyggva \. 
Dyggvi hét son hans \, er þar næst réð löndum \, ok er frá honum ekki sagt annat \, en hann 
varð sóttdauðr \. Svá segir Þjóðólfr : 
%
Kveðkat ek dul \, 
nema Dyggva hrör 
Glitnis gná 
at gamni hefir \; 
því at jóðís 
Úlfs ok Narfa 
konungamann 
kjósa skyldi \; 
ok allvald 
Yngva þjóðar 
Loka mær 
um leikinn hefir \.
%
Móðir Dyggva var Drótt \, dóttir Danps konungs \, sonar Rígs \, er fyrstr var konungr 
kallaðr á danska tungu \; hans ættmenn höfðu ávalt síðan konungsnafn fyrir hit œzta 
tignarnafn \. Dyggvi var fyrstr konungr kallaðr sinna ættmanna \; en áðr váru þeir 
dróttnar kallaðir \, en konur þeirra dróttningar \, en drótt hirðsveitin \. En Yngvi eða 
Ynguni var kallaðr hverr þeirra ættmanna alla ævi \, en Ynglingar allir saman \. Drótt 
dróttning var systir Dans konungs hins mikilláta \, er Danmörk er við kend \. 
%
21 \. Frá Dag spaka \. 
Dagr hét son Dyggva konungs \, er konungdóm tók eptir hann \; hann var maðr svá spakr \, at 
hann skildi fugls rödd \. Hann átti spörr einn \, er honum sagði mörg tíðindi \; flaug hann 
á ymsi lönd \. Þat var eitt sinn \, at spörrinn flaug á Reiðgotaland \, á bœ þann \, er á 
Vörva heitir \; hann flaug í akr karls ok fékk þar matar \. Karl kom þar ok tók upp stein 
ok laust spörrinn til bana \. Dagr konungr varð illa við \, er spörrinn kom eigi heim \; 
gékk hann þá til sónarblóts til fréttar \, ok fékk þau svör \, at spörr hans var drepinn á 
Vörva \. Síðan bauð hann út her miklum ok fór til Gotlands \; en er hann kom á Vörva \, gékk 
hann upp með her sinn ok herjaði : fólkit flýði víðs vegar undan \. Dagr konungr sneri 
herinum til skipa \, er kveldaði \, ok hafði hann drepit mart fólk ok mart handtekit \. En 
er þeir fóru yfir á nökkura \, þar sem heitir Skjótansvað eða Vápnavað \, þá rann fram ór 
skógi einn verkþræll á árbakkann ok skaut heytjúgu í lið þeirra \, ok kom í höfuð 
konungi skotit \; féll hann þegar af hestinum ok fékk bana \. Í þann tíma var sá höfðingi 
gramr kallaðr er herjaði \, en hermennirnir gramir \. Svá segir Þjóðólfr : 
%
Frá ek at Dagr 
dauða orði 
frægðar fúss \, 
um fara skyldi \, 
þá er valteins 
til Vörva kom 
spakfrömuðr 
spörs at hefna \. 
Ok þat orð 
á Austrvega 
vísa ferð 
frá vígi bar \, 
at þann gram 
um geta skyldi 
slönguþref 
Sleipnis verðar \.
%
22 \. Frá Agna \. 
Agni hét son Dags \, er konungr var eptir hann \, ríkr maðr ok ágætr \, hermaðr mikill \, 
atgervimaðr mikill um alla hluti \. Þat var eitt sumar \, er Agni konungr fór með her sinn 
á Finnland \, gékk þar upp ok herjaði \. Finnar drógu saman lið mikit ok fóru til orrostu \. 
Frosti er nefndr höfðingi þeirra \. Varð þar orrosta mikil \, ok fékk Agni konungr sigr \; 
þar féll Frosti ok mikit lið með honum \. Agni konungr fór herskildi um Finnland \, ok 
lagði undir sik \, ok fékk stórmikit herfang \. Hann tók ok hafði með sér Skjálf \, dóttur 
Frosta \, ok Loga bróður hennar \. En er hann kom austan \, lagði hann til Stokksunda \; hann 
setti tjöld sín suðr á fitina \, þar var þá skógr \. Agni konungr átti þá gullmenit \, þat 
er Vísburr hafði átt \. Agni konungr gékk at eiga Skjálf \. Hon bað konung at gera erfi 
eptir föður sinn \. Hann bauð þá til sín mörgum ríkismönnum ok gerði veizlu mikla \; hann 
var allfrægr orðinn af för þessi \. Þá váru þar drykkjur miklar \; en er Agni konungr 
gerðist drukkinn \, þá bað Skjálf hann gæta vel mensins \, er hann hafði á hálsi \. Hann tók 
til ok batt ramliga menit á háls sér \, áðr hann géngi at sofa \; en landtjaldit stóð við 
skóginn ok hátt tré yfir tjaldinu \, þat er skýla skyldi vit sólarhita \. En er Agni 
konungr var sofnaðr \, þá tók Skjálf digrt snœri ok festi undir menit \. Menn hennar slógu 
þá tjaldstöngunum \, en köstuðu lykkju snœrisins upp í limar trésins \, drógu síðan \, svá 
at konungr hékk næst uppi við limar \; ok var þat hans bani \. Skjálf ok hennar menn 
hljópu á skip ok reru í brott \. Agni konungr var þar brendr \, ok er þar síðan kölluð 
Agnafit á austanverðum Taurinum vestr frá Stokksundi \. Svá segir Þjóðólfr : 
%
Þat tel ek undr \, 
ef Agna her 
Skjálfar ráð 
at sköpum þóttu \, 
þá er gœðing 
með gullmeni 
Loga dís 
at lopti hóf \, 
hinn er vit Taur 
temja skyldi 
svalan hest 
Signýjar vers \.
%
23 \. Frá Alreki ok Eiríki \. 
Alrekr ok Eiríkr hétu synir Agna \, er konungar váru eptir hann \; þeir váru ríkir menn ok 
hermenn miklir ok íþróttamenn \. Þat var siðvenja þeirra at ríða hesta \, temja bæði við gang ok við hlaup \; kunnu þeir þat allra manna bezt \; lögðu þeir á þat hit mesta kapp \, 
hverr betr reit eða betri hesta átti \. Þat var eitt sinn at þeir brœðr riðu tveir frá 
öðrum mönnum með hina beztu hesta sína \, ok riðu út á völlu nökkura ok kómu eigi aptr \. 
Var þeirra leita farit \, ok funnust þeir báðir dauðir \, ok lamit höfuð á báðum \; en ekki 
vápn höfðu þeir nema bitlana af hestunum ok þat hyggja menn \, at þeir hafi drepizt þar 
með \. Svá segir Þjóðólfr : 
%
Féll Alrekr 
þar er Eiríki 
bróður vápn 
at bana urðu \, 
ok hnakkmars 
höfuðfetlum 
Dags frændr 
um drepask kváðu \. 
Fráat maðr áðr 
eykja gervi 
Freys afspring 
í fólk hafa \.
%
24 \. Frá Álfi ok Yngva \. 
Yngvi ok Álfr váru synir Alreks \, er konungdóm tóku í Svíþjóð þar næst \. Var Yngvi 
hermaðr mikill ok allsigrsæll \, fríðr ok íþróttamaðr hinn mesti \, sterkr ok hinn 
snarpasti í orrostu \, mildr af fé ok gleðimaðr mikill \. Af slíku öllu varð hann frægr ok 
vinsæll \. Álfr konungr bróðir hans sat at löndum ok var ekki í hernaði \, hann var 
kallaðr Elfsi \, hann var maðr þögull \, ríklundaðr ok úþýðr \. Móðir hans hét Dageiðr \, 
dóttir Dags konungs hins ríka \, er Döglingar eru frá komnir \. Álfr konungr átti konu er 
Bera hét \, kvenna fríðust ok skörungr mikill \, gleðimaðr hinn mesti \. Yngvi Alreksson var 
þá enn eitt haust kominn or víkingu til Uppsala \, ok var þá hinn frægsti \. Hann sat opt 
við drykkju lengi um kveldum \; Álfr konungr gékk opt snimma at sofa \. Bera dróttning sat 
opt lengi á kveldum \, ok hjöluðu þau Yngvi sín í milli \. Álfr rœddi opt um \, bað hana 
fara fyrr at sofa \, sagði at hann vildi ekki vaka eptir henni \. Hon svaraði ok sagði \, at 
sú kona væri sæl \, er heldr skyldi eiga Yngva en Álf \; hann reiddist því mjök \, er hon 
mælti þat opt \. Eitt kveld gékk Álfr inn í höllina \, þá er þau Yngvi ok Bera sátu í 
hásæti ok töluðust viðr \; hafði Yngvi um kné sér mæki \; menn váru mjök druknir ok gáfu 
engan gaum \, at er konungrinn kom inn \. Álfr konungr gékk at hásætinu ok brá sverði 
undan skikkju sinni ok lagði í gegnum Yngva bróður sinn \. Yngvi hljóp upp \, ok brá 
mækinum ok hjó Álf banahögg \, ok féllu þeir báðir dauðir á gólfit \. Váru þeir Álfr ok 
Yngvi heygðir á Fyrisvöllum \. Svá segir Þjóðólfr : 
%
Ok varð hinn \, 
er Álfr um vá \, 
vörðr véstalls 
um veginn liggja \, 
er döglingr 
dreyrgan mæki 
öfundgjarn 
á Yngva rauð \. 
Vara þat bært \, 
at Bera skyldi 
valsœfendr 
vígs um hvetja \, 
þá er brœðr tveir 
at bönum urðusk 
óþurfendr 
um ábrýði \.
%
25 \. Fall Hugleiks konungs \. 
Hugleikr hét son Álfs \, er konungdóm tók yfir Svíum eptir þá brœðr \, því at synir Yngva 
váru þá börn at aldri \. Hugleikr konungr var engi hermaðr \, ok sat hann at löndum í 
kyrrsæti \; hann var auðigr mjök ok sínkr af fé \. Hann hafði mjök í hirð sinni allskonar 
leikara \, harpara ok gígjara ok fiðlara \; hann hafði ok með sér seiðmenn ok allskonar 
fjölkunnigt fólk \. Haki ok Hagbarðr hétu brœðr tveir \, ok váru ágætir mjök \. Þeir váru 
sjákonungar ok höfðu lið mikit \, fóru stundum báðir samt \, en stundum sér hvárr þeirra : 
margir kappar váru með hvárumtveggja þeirra \. Haki konungr fór með her sinn til 
Svíþjóðar á hendr Hugleiki konungi \, en Hugleikr konungr samnaði her fyrir \; þá kómu til 
liðs við hann brœðr tveir \, Svipdagr ok Geigaðr \, ágætir menn báðir ok hinir mestu 
kappar \. Haki konungr hafði með sér 12 kappa \, þar var þá Starkaðr hinn gamli með honum \; 
Haki konungr var ok hinn mesti kappi \. Þeir hittust á Fyrisvöllum \; varð þar orrosta 
mikil \, féll brátt lið Hugleiks konungs \. Þá sóttu fram kapparnir Svipdagr ok Geigaðr \; 
en kappar Haka géngu 6 á móti hvárum þeirra \, ok urðu þeir handteknir \. Þá gékk Haki 
konungr inn í skjaldborg at Hugleiki konungi \, ok drap hann þar ok sonu hans tvá \. Eptir 
þat flýðu Svíar \, en Haki konungr lagði lönd undir sik ok gerðist konungr yfir Svíum \. 
Hann sat þá at löndum 3 vetr \, en í því kyrrsæti fóru kappar hans frá honum ok í víking 
ok féngu sér svá fjár \. 
%
26 \. Dauði Guðlaugs konungs \. 
Jörundr ok Eiríkr váru synir Yngva Alrekssonar \; þeir lágu úti á herskipum þessa hríð 
alla \, ok váru hermenn miklir \. Á einu sumri herjuðu þeir í Danmörk \, ok þá hittu þeir 
Guðlaug Háleygja konung ok áttu við hann orrostu \; ok lauk svá \, at skip Guðlaugs var 
hroðit \, en hann varð handtekinn \. Þeir fluttu hann til lands á Straumeyjarnes ok hengðu 
hann þar \. Urpu menn hans þar haug eptir hann \. Svá segir Eyvindr skáldaspillir : 
%
En Guðlaugr 
grimman tamdi \, 
við ofrkapp 
Austrkonunga \, 
Sigars jó \, 
er synir Yngva 
menglötuð 
við meið reiddu \. 
Ok náreiðr 
á nesi drúpir 
Vinga meiðr \, 
þar er víkr deilir \. 
Þar er fjölkunt 
um fylkis hrör 
steini merkt \, 
Straumeyjarnes \.
%
27 \. Frá Haka konungi \. 
Eiríkr ok Jörundr brœðr urðu af verki þessu frægir mjök \, þóttust þeir miklu meiri menn 
en áðr \. Þeir spurðu at Haki konungr í Svíþjóð hafði sent frá sér kappa sína \; þá halda 
þeir til Svíþjóðar \, ok draga síðan her at sér \. En er Svíar spyrja \, at Ynglingar eru 
þar komnir \, þá drífr úgrynni liðs til þeirra \. Síðan leggja þeir í Löginn upp ok halda 
til Uppsala á hendr Haka konungi \; en hann ferr á móti þeim á Fyrisvöllu \, ok hafði lið 
miklu minna \. Varð þar mikil orrosta \, gékk Haki konungr svá hart fram \, at hann felldi 
þá alla \, er honum váru næstir \, ok at lyktum feldi hann Eirík konung ok hjó niðr merki 
þeirra brœðra \. Þá flýði Jörundr konungr til skipa \, ok alt lið hans \. Haki konungr fékk 
svá stór sár \, at hann sá \, at hans lífdagar mundu eigi langir verða \. Þá lét hann taka 
skeið \, er hann átti \, ok lét hlaða dauðum mönnum ok vápnum \, lét þá flytja út til hafs 
ok leggja stýri í lag ok draga upp segl \, en leggja eld í tyrvið ok gera bál á skipinu \. 
Veðr stóð af landi \. Haki var þá atkominn dauða eða dauðr \, er hann var lagiðr á bálit \. 
Sigldi skipit síðan loganda út í haf \, ok var þetta allfrægt lengi síðan \. 
%
28 \. Dauði Jörundar \. 
Jörundr son Yngva konungs var konungr at Uppsölum \, hann réð þá löndum ok var optliga á 
sumrum í hernaði \. Á einhverju sumri fór hann með her sinn til Danmerkr \; hann herjaði á 
Jótland ok fór um haustit inn í Limafjörð ok herjaði þar \; hann lá liði sínu í 
Oddasundi \. Þá kom þar með her mikinn Gýlaugr Háleygja konungr \, son Guðlaugs konungs \, 
er fyrr var getit \; hann leggr til orrostu við Jörund \. En er landsmenn urðu þess varir \, 
drífa þeir til or öllum áttum \, bæði með stórum skipum ok smám \. Verðr þá Jörundr 
konungr ofrliði borinn \, ok hroðit skip hans \; hljóp hann þá á sund \, ok varð handtekinn 
ok leiddr á land upp \. Lét þá Gýlaugr konungr reisa gálga \, leiðir hann Jörund þar til 
ok lætr hengja hann \. Lýkr svá hans ævi \. Svá segir Þjóðólfr : 
%
Varð Jörundr \, 
hinn er endr um dó \, 
lífs um lattr 
í Limafirði \, 
þá er hábrjóstr 
hörva Sleipnir 
bana Guðlaugs 
um bera skyldi \; 
ok Hagbarðs 
hersa valdi 
höðnu leif 
at hálsi gékk \.
%
29 \. Dauði Auns konungs \. 
Aun eða Áni hét son Jörundar \, er konungr var yfir Svíum eptir föðr sinn \; hann var vitr 
maðr ok blótmaðr mikill \; engi var hann hermaðr \, hann sat at löndum \. Í þann tíma er 
þessir konungar váru at Uppsölum \, er nú var frá sagt \, var yfir Danmörku fyrst Danr 
hinn mikilláti \, hann varð allgamall \; þá sonr hans Fróði hinn mikilláti eða hinn 
friðsami \; þá hans synir Hálfdan ok Friðleifr \, þeir váru hermenn miklir \. Hálfdan var 
eldri ok fyrir þeim um alt \; hann fór með her sinn till Svíþjóðar á hendr Aun konungi \, 
ok áttu þeir orrostur nökkurar \, ok hafði Hálfdan jafnan sigr \. Ok at lyktum flýði Aun 
konungr í vestra Gautland \; þá hafði hann verit konungr yfir Uppsölum 5 vetr ok 20 \. 
Hann var ok í Gautlandi hálfan þriðja tug vetra \, meðan Hálfdan konungr var at 
Uppsölum \. Hálfdan konungr varð sóttdauðr at Uppsölum \, ok er hann þar heygðr \. Eptir þat 
kom Aun konungr enn till Uppsala \, þá var hann sextugr \. Þá gerði hann blót mikit \, ok 
blét til langlífis sér \, ok gaf Óðni son sinn \, ok var honum blótit \. Aun konungr fékk 
andsvör af Óðni \, at hann skyldi enn lifa 60 vetr \. Aun var þá enn konungr at Uppsölum 5 
vetr ok 20 \. Þá kom Áli hinn frœkni með her sinn til Svíþjóðar \, son Friðleifs konungs \, 
á hendr Aun konungi \, ok áttu þeir orrostur ok hafði Áli jafnan sigr \. Þá flýði Aun 
konungr í annat sinn ríki sitt \, ok fór í vestra Gautland \. Áli var konungr at Uppsölum 
5 vetr ok 20 \, áðr Starkaðr hinn gamli drap hann \. Eptir fall Ála fór Aun konungr aptr 
til Uppsala ok réð þar ríkinu enn 5 vetr ok 20 \. Þá gerði hann enn blót mikit til 
langlífis sér \, ok blótaði öðrum syni sínum \. Þá sagði Óðinn honum \, at hann skyldi æ 
lifa \, meðan hann gæfi Óðni son sinn hit tíunda hvert ár \, ok þat með \, at hann skyldi 
heiti gefa nökkuru heraði í landi sínu eptir tölu sona sinna \, þeirra er hann blótaði 
til Óðins \. En þá er hann hafði blótat 7 sonum sínum \, þá lifði hann 10 vetr \, svá at 
hann mátti eigi ganga \, var hann þá á stóli borinn \. Þá blótaði hann hinum átta syni 
sínum \, ok lifði hann þá enn 10 vetr \, ok lá þá í kör \. Þá blótaði hann hinum níunda syni 
sínum \, ok lifði þá enn 10 vetr \, þá drakk hann horn sem lébarn \. Þá átti hann einn son 
eptir \, ok vildi hann þá blóta þeim \, ok þá vildi hann gefa Óðni Uppsali \, ok þau heruð 
er þar liggja til \, ok láta kalla þat Tíundaland \. Svíar bönnuðu honum þat \, ok varð þá 
ekki blótit \. Síðan andaðist Aun konungr \, ok er hann heygðr at Uppsölum \. Þat er síðan 
kölluð Ána - sótt \, er maðr deyr verklauss af elli \. Svá segir Þjóðólfr : 
%
Knátti endr 
at Uppsölum 
Ánasótt 
Aun um standa \; 
ok þrálífr 
þiggja skyldi 
jóðs aðal 
öðru sinni \. 
%
Ok sveiðuðs 
at sér hverfði 
mækis hlut 
hinn mjóvara \, 
er okhreins 
áttunga rjóðr 
lögðis odd 
liggjandi drakk \. 
%
Máttit hárr 
mæki hjarðar 
austrkonungr 
upp um halda \.
%
30 \. Fra Agli Tunnudólgi \. 
Egill hét son Auns hins gamla \, er konungr var eptir föður sinn í Svíþjóð \; hann var 
engi hermaðr ok sat at löndum í kyrrsæti \. Tunni hét þræll hans \, er verit hafði með Ána 
hinum gamla féhirðir hans \. En er Áni var andaðr \, þá tók Tunni of lausafjár ok gróf í 
jörð niðr \. En er Egill var konungr \, þá setti hann Tunna með þrælum öðrum \; hann kunni 
því stórilla ok hljóp í brott \, ok með honum margir þrælar \; ok tóku þá upp lausaféit \, 
er Tunni hafði fólgit \, gaf hann þat mönnum sínum \, en þeir tóku hann til höfðingja \. 
Síðan dreif til hans mikit illþýðisfólk \; lágu þeir úti á mörkum \, stundum hljópu þeir í 
heruð ok ræntu menn eða drápu \. Egill konungr spurði þetta \, ok fór at leita þeirra með 
liði sínu \; en er hann hafði tekit sér náttstað á einni nótt \, þá kom þar Tunni með liði 
sínu \, ok hljóp á þá úvara ok drap lið mikit af konungi \. En er Egill konungr varð varr 
við úfrið \, þá snerist hann til viðtöku ok setti upp merki sitt \, en lið flýði mart frá 
honum \. Þeir Tunni sóttu at djarfliga \, sá þá Egill konungr engan annan sinn kost en 
flýja \. Þeir Tunni ráku þá flóttann alt til skógar \; síðan fóru þeir aptr í bygðina \, 
herjuðu ok ræntu \, ok féngu þá enga mótstöðu \. Fé þat alt er Tunni tók í heraðinu \, gaf 
hann liðsmönnum sínum \; varð hann af því vinsæll ok fjölmennr \. Egill konungr samnaði 
her \, ok fór til orrostu í móti Tunna \; þeir börðust \, ok hafði Tunni sigr \, en Egill 
konungr flýði \, ok lét lið mikit \. Þeir Egill konungr ok Tunni áttu 8 orrostur \, ok hafði 
Tunni sigr í öllum \. Eptir þat flýði Egill konungr landit ok út í Danmörk á Selund til 
Fróða hins frœkna \; hann hét Fróða konungi til liðs skatti af Svíum \. Þá fékk Fróði 
honum her ok kappa sína \. Fór þá Egill konungr til Svíþjóðar \. En er Tunni spyrr þat \, 
fór hann í móti honum með lið sitt \. Varð þá orrosta mikil \; þar féll Tunni \, en Egill 
konungr tók þá við ríki sínu \, en Danir fóru aptr \. Egill konungr sendi Fróða konungi 
góðar gjafir ok stórar á hverjum misserum \, en galt engan skatt Dönum \, ok hélzt þó 
vinfengi þeirra Fróða \. Síðan er Tunni féll \, réð Egill konungr einn ríkinu þrjá vetr \. 
Þá varð í Svíþjóðu \, at griðungr \, sá er til blóts var ætlaðr \, var gamall ok alinn svá 
kappsamliga at hann var mannýgr \; en er menn vildu taka hann \, þá hljóp hann á skóg ok 
varð galinn \, ok var lengi á viðum ok hinn mesti spellvirki við menn \. Egill konungr var 
veiðimaðr mikill \, hann reið um daga optliga á markir dýr at veiða \. Þat var eitt sinn \, 
at hann var riðinn á veiðar við menn sína \. Konungr hafði elt dýr eitt lengi \, ok 
hleypti eptir í skóginn frá öllum mönnum \. Þá verðr hann varr við griðunginn \, ok reið 
til \, ok vill drepa hann \. Griðungr snýr í móti \, ok kom konungr lagi á hann \, ok skar or 
spjótit \. Griðungr stakk hornunum í síðu hestinum \, svá at hann féll þegar flatr \, ok svá 
konungr \. Þá hljóp konungr á fœtr ok vill bregða sverði \; griðungr stakk þá hornunum 
fyrir brjóst honum \, svá at á kafi stóð \. Þá kómu at konungs menn ok drápu griðunginn \. 
Konungr lifði litla hríð \, ok er hann heygðr at Uppsölum \. Svá segir Þjóðólfr : 
%
Ok lofsæll 
or landi fló 
Týs áttungr 
Tunna ríki \. 
En flæming 
farra trjónu 
jötuns eykr 
á Agli rauð \, 
sá er um austmörk 
áðr hafði 
brúna hörg 
um borit lengi \. 
En skíðlauss 
skilfinga nið 
hœfis hjörr 
til hjarta stóð \.
%
31 \. Frá Óttari Vendilkráku \. 
Óttarr hét son Egils \, er ríki ok konungdóm tók eptir hann \; hann vingaðist ekki við 
Fróða konung \. Þá sendi Fróði konungr menn til Óttars konungs \, at heimta skatt \, þann er 
Egill hafði heitit honum \. Óttarr svaraði svá \, at Svíar hefði aldri skatt goldit Dönum \, 
sagði at hann mundi ok svá gera \. Fóru aptr sendimenn \. Fróði var hermaðr mikill \. Þat 
var á einu sumri \, at Fróði fór með her sinn til Svíþjóðar \, gerði þar upprásir ok herjaði \, drap mart fólk en sumt hertók hann \. Hann fékk þar allmikit herfang \; hann brendi ok víða bygðina ok gerði hit mesta hervirki \. Annat sumar fór Fróði konungr at herja í Austrveg \; þat spurði Óttarr konungr \, at Fróði konungr var eigi í landinu \. Þá stígr hann á herskip ok ferr út í Danmörk \, ok herjar þar ok fær enga mótstöðu \. Hann spyrr \, at samnaðr mikill var á Selundi \; stefnir hann þá vestr í Eyrarsund \, siglir þá suðr til Jótlands \, ok leggr í Limafjörð \, ok herjar þá á Vendli \, brennir þar ok gerir mjök aleyðu \. Vöttr ok Fasti hétu jarlar Fróða \, þá hafði Fróði sett til landvarnar í Danmörk \, meðan hann var or landi \. En er jarlar spurðu \, at Svíakonungr herjaði í Danmörk \, þá samna þeir her \, ok hlaupa á skip ok sigla suðr til Limafjarðar \; koma þar mjök á úvart Óttari konungi \, leggja þegar til orrostu \; taka Svíar vel í mót \, fellr lið hvárratveggju \. En svá sem lið fellr af Dönum \, kom annat meira þar or heruðum \, ok svá var til lagt öllum þeim skipum er í nánd váru \. Lýkr svá orrostu \, at þar féll Óttarr konungr \, ok mestr hluti liðs hans \. Danir tóku lík hans ok fluttu til lands \, ok lögðu upp á haug einn \, ok létu þar rífa dýr ok fugla hræin \. Þeir gera trékráku eina \, ok 
senda til Svíþjóðar \, ok segja at eigi var meira verðr Óttarr konungr þeirra \. Þeir kölluðu síðan Óttarr vendilkráku \. Svá segir Þjóðólfr : 
%
Féll Óttarr 
und ara greipar 
dugandligr 
fyrir Dana vápnum \, 
þann hergammr 
hrægum fœti 
viti borinn 
á Vendli sparn \. 
%
Þau frá ek verk 
Vötts ok Fasta 
sœnskri þjóð 
at sögum verða \; 
at eylands 
jarlar Fróða 
vígframað 
um veginn höfðu \.
%
32 \. Kvonfang Aðils konungs \. 
Aðils hét son Óttars konungs \, er konungdóm tók eptir hann \; hann var lengi konungr \, ok varð mjök auðigr \, var hann ok nökkur sumur í víking \. Aðils konungr kom með her sinn til Saxlands \; þar réð fyrir konungr er Geirþjófr hét \, en kona hans hét Álöf hin ríka \; ekki er getit barna þeirra \. Konungr var eigi í landinu \. Aðils konungr ok menn hans runnu upp til bœjar konungs \, ok ræntu þar \; sumir reka ofan hjörð til strandarhöggs \. Hjarðarinnar hafði gætt ánauðigt fólk \, karlar ok konur \, ok höfðu þeir þat alt með sér \. Í því liði var mær ein undarliga fögr \; sú nefndist Yrsa \. Fór þá Aðils konungr heim með herfang \. Yrsa var ekki með ambáttum \. Brátt fannst þat \, at hon var vitr ok vel orðum farin ok allra hluta vel kunnandi \. Fannst mönnum mikit um hana ok þó konungi mest \; kom þá svá at Aðils gerði brullaup til hennar \. Var Yrsa þá dróttning í Svíþjóð \, ok þótti hon hinn mesti skörungr \. 
%
33 \. Dauði Aðils konungs \. 
Helgi konungr Hálfdanarson réð þá fyrir Hleiðru \; hann kom til Svíþjóðar með her svá mikinn \, at Aðils konungr sá engan annan sinn kost en flýja undan \. Helgi konungr gékk þar á land með her sinn ok herjaði \, fékk mikit herfang \; hann tók höndum Yrsu dróttning \, ok hafði með sér til Hleiðrar \, ok gékk at eiga hana \; þeirra son var Hrólfr kraki \. En er Hrólfr var þrevetr \, þá kom Álöf dróttning til Danmerkr \; sagði hon þá Yrsu \, at Helgi konungr \, maðr hennar \, var faðir hennar \, en Álöf móðir hennar \. Fór þá Yrsa aptr til Svíþjóðar til Aðils konungs \, ok var þar dróttning meðan hon lifði síðan \. Helgi konungr féll í hernaði \; Hrólfr kraki var þá 8 vetra \, ok var þá til konungs tekinn at Hleiðru \. Aðils konungr átti deilr miklar við konung þann er Áli hét hinn Upplenzki \; hann var or Noregi \. Þeir Aðils konungr ok Áli konungr áttu orrostu á Vænis ísi \; þar féll Áli konungr \, en Aðils hafði sigr \. Frá þessari orrostu er langt sagt í Skjöldunga sögu \, ok svá frá því \, er Hrólfr kraki kom til Uppsala til Aðils \; þá seri Hrólfr kraki gullinu á Fyrisvöllu \. Aðils konungr var mjök kærr at góðum hestum \, hann átti hina beztu hesta í þann tíma \. Slöngvir hét hestr hans \, en annarr Hrafn \, þann tók hann af Ála dauðum \, ok þar var undir alinn annarr hestr \, er Hrafn hét \, þann sendi hann til Hálogalands Goðgesti konungi \. Þeim reið Goðgestr konungr \, ok fékk eigi stöðvat áðr hann féll af baki \, ok fékk bana \; þat var í Ömd á Hálogalandi \. Aðils konungr var at dísablóti \, ok reið hesti um dísarsalinn \; hestrinn drap fótum undir honum ok féll \, ok konungr af fram \, ok kom höfuð hans á stein \, svá at haussinn brotnaði \, en heilinn lá á steininum \. Þat var hans bani \. Hann dó at Uppsölum \, ok er þar heygðr \; kölluðu Svíar hann ríkan konung \. Svá segir Þjóðólfr : 
%
Þat frá ek enn \, 
at Aðils fjörvi 
vitta vettr 
um viða skyldi \, 
ok dáðgjarn 
af drasils bógum 
Freys áttungr 
falla skyldi \. 
Ok við aur 
œgir hjarna 
bragnings burs 
um blandinn varð \; 
ok dáðsæll 
deyja skyldi 
Ála dólgr 
at Uppsölum \.
34 \. Fall Hrólfs kraka \. 
%
Eysteinn hét son Aðils \, er þar næst réð Svíaveldi \; á hans dögum féll Hrólfr kraki at Hleiðru \. Í þann tíma herjuðu konungar mjök í Svíaveldi \, bæði Danir ok Norðmenn \. Váru margir sækonungar \, þeir er réðu liði miklu ok áttu engi lönd \. Þótti sá einn með fullu heita mega sækonungr \, er hann svaf aldri undir sótkum ási \, ok drakk aldri at arins horni \. 
%
35 \. Frá Eysteini ok Sölva Jóta konungi \. 
Sölvi hét sækonungr \, son Högna í Njarðey \, er þá herjaði í Austrveg \, hann átti ok ríki á Jótlandi \. Hann hélt liði sínu til Svíþjóðar \. Þá var Eysteinn konungr á veizlu í heraði því er Lofund heitir \; þar kom Sölvi konungr á úvart um nótt ok tók hús á konungi \, ok brendi hann inni með hirð sínni allri \. Þá ferr Sölvi til Sigtúna \, ok beiðir sér konungsnafns ok viðrtöku \, en Svíar samna her ok vilja verja honum landit \, ok varð þar orrosta svá mikil \, at þat er sagt at eigi sleit á 11 dœgrum \. Þá fékk Sölvi konungr sigr \, ok var hann þá konungr yfir Svíaveldi langa hríð \, til þess er Svíar sviku hann \, ok var hann þar drepinn \. Svá segir Þjóðólfr : 
%
Veit ek Eysteins 
enda fólginn 
lokins lífs 
á Lofundi \; 
ok sikling 
með Svíum kváðu 
Jótska menn 
inni brenna \. 
Ok bitsótt 
í brandnói 
hlíðar þangs 
á hilmi rann \, 
þá er timbrfastr 
toptar nökkvi \, 
flotna fullr 
um fylki brann \.
%
36 \. Dráp Yngvars konungs \. 
Yngvarr hét son Eysteins konungs \, er þá var konungr yfir Svíaveldi \. Hann var hermaðr mikill \, ok var opt á herskipum \, því at þá var áðr Svíaríki mjök herskátt \, bæði af Dönum ok Austrvegsmönnum \. Yngvarr konungr gerði frið við Dani \, tók þá at herja um Austrvegu \. Á einu sumri hafði hann her úti \, ok fór til Eistlands \, ok herjaði þar um sumarit \, sem heitir at Steini \. Þá kómu Eistr ofan með mikinn her \, ok áttu þeir orrostu \. Var þá landherinn svá drjúgr \, at Svíar fengu eigi mótstöðu \; féll þá Yngvarr konungr \, en lið hans flýði \. Hann er heygðr þar við sjá sjálfan \, þat er á Aðalsýslu \. Fóru Svíar heim eptir úsigr þenna \. Svá segir Þjóðólfr : 
%
Þat stökk upp \, 
at Yngvari 
Sýslu kind 
um sóat hafði \, 
ok ljóshömum 
við lagar hjarta 
her Eistneskr 
at hilmi vá \, 
ok austmarr 
jöfri sœnskum 
Gýmis ljóð 
at gamni kveðr \.
%
37 \. Frá Brautönundi konungi \. 
Önundr hét son Yngvars \, er þar næst tók konungdóm í Svíþjóð \. Um hans daga var friðr góðr í Svíþjóð \, ok varð hann mjök auðigr at lausafé \. Önundr konungr fór með her sinn til Eistlands at hefna föðr síns \, gékk þar upp með her sinn \, ok herjaði víða um landit ok fékk herfang mikit \; ferr aptr um haustit til Svíþjóðar \. Um hans daga var ár mikit í Svíþjóð \. Önundr konungr var allra konunga vinsælstr \. Svíþjóð er markland mikit \, ok liggja þar svá eyðimerkr \, at margar dagleiðir eru yfir \. Önundr konungr lagði á þat kapp mikit ok kostnað at ryðja markir ok byggja eptir ruðin \; hann lét ok leggja vegu yfir eyðimerkr \, ok funnust þá víða í mörkunum skóglaus lönd \, ok bygðust þar þá stór heruð \. Varð af þessum hætti land bygt \, því at landsfólkit var gnógt til bygðarinnar \. Önundr konungr lét brjóta vegu um alla Svíþjóð \, bæði um markir ok mýrar ok fjallvegu \; fyrir því var hann Brautönundr kallaðr \. Önundr konungr setti bú sín í hvert stórherað á Svíþjóð \, ok fór um alt landit at veizlum \. 
%
38 \. Frá Ingjaldi illráða \. 
Brautönundr átti son er Ingjaldr hét \. Þá var konungr á Fjaðrundalandi Yngvarr \. Hann átti sonu tvá við konu sinni \, hét annarr Álfr en annarr Agnarr \. Þeir váru mjök jafnaldrar Ingjalds \. Víða um Svíþjóð váru í þann tíma heraðskonungar \, Braut - Önundr \, ok réð fyrir Tíundalandi Svipdagr blindi \. Þar eru Uppsalir \, þar er allra Svía þing \. Váru þar þá blót mikil \, sóttu þannug margir konungar \; var þat at miðjum vetri \. Ok einn vetr þá er fjölment var komit til Uppsala \, var þar Yngvarr konungr ok synir hans \. Þeir váru 6 vetra gamlir \, Álfr \, son Yngvars konungs \, ok Ingjaldr \, son Önundar konungs \. Þeir efldu til sveinaleiks \, ok skyldi hvárr ráða fyrir sínu liði \; ok er þeir lékust viðr \, var Ingjaldr ústerkari en Álfr \, ok þótti honum þat svá illt \, at hann grét mjök \. Þá kom til Gautviðr \, fóstbróðir hans \, ok leiddi hann í brott til Svipdags blinda \, fóstrföður hans \, ok sagði honum at illa hafði at farit \, ok hann var ústerkari ok úþróttkari í leiknum en Álfr \, son Yngvars konungs \. Þá svaraði Svipdagr \, at þat væri mikil skömm \. Annan dag eptir lét Svipdagr taka hjarta or vargi ok steikja á teini \, ok gaf síðan Ingjaldi konungssyni at eta \; ok þaðan af varð hann allra manna grimmastr ok verst skaplundaðr \. Ok er Ingjaldr var roskinn \, þá bað Önundr konu til handa honum Gauthildar \, dóttur Algauta konungs \; hann var son Gautreks konungs hins milda \, sonar Gauts \, er Gautland er við kent \. Algauti konungr þóttist vita \, at hans dóttir mundi allvel gipt \, ef hon væri syni Önundar konungs gefin \, ef hann hefði skaplyndi föðr síns \; ok var send mærin til Svíþjóðar \, ok gerði Ingjaldr brullaup til hennar \. 
%
39 \. Dauði Önundar \. 
Önundr konungr fór milli búa sinna á einu hausti með hirð sinni \, ok fór þangat sem kölluð er Himinheiðr \; þat eru fjalldalir nökkurir þröngvir \, en há fjöll tveim megin \. Þá var mikit regn \, en áðr hafði snjá lagt á fjöllin \. Þar hljóp ofan skriða mikil með grjóti ok leiri \; þar varð fyrir Önundr konungr ok lið hans \; fær konungr bana \, ok mart lið með honum \. Svá segir Þjóðólfr : 
%
Varð Önundr 
Jónakrs bura 
harmi heptr 
und Himinfjöllum \, 
ok ofvæg 
Eistra dólgi 
heipt hrísungs 
at hendi kom \; 
ok sá frömuðr 
foldar beinum 
Högna hrörs 
um horfinn var \.
%
40 \. Brenna at Uppsölum \. 
Ingjaldr \, son Önundar konungs \, var konungr at Uppsölum \. Uppsala konungar váru œztir konunga í Svíþjóð \, þá er þar váru margir heraðskonungar \, frá því er Óðinn var höfðingi í Svíþjóð \. Váru einvaldshöfðingjar þeir er at Uppsölum sátu um alt Svíaveldi \, til þess er Agni dó \. En þá kom ríkit fyrst í brœðraskipti \, svá sem fyrr er ritit \, en síðan dreifðist ríki ok konungdómr í ættir \, svá sem þær greindust \; en sumir konungar ruddu marklönd stór ok bygðu þar \, ok jóku þannug ríki sitt \. En þá er Ingjaldr tók ríkit ok konungdóm \, váru margir heraðskonungar \, sem fyrr er ritit \. Ingjaldr konungr lét búa veizlu mikla at Uppsölum \, ok ætlaði at erfa Önund konung föðr sinn \. Hann lét búa sal einn \, engum mun minna eða úvegligra en Uppsalr var \, er hann kallaði sjau konunga sal \; þar váru í ger 7 hásæti \. Ingjaldr konungr sendi menn um alla Svíþjóð \, ok bauð til sín konungum ok jörlum ok öðrum merkismönnum \. Til þess erfis kom Algauti konungr \, mágr Ingjalds \, ok Yngvarr konungr af Fjaðrundalandi \, ok synir hans tveir \, Álfr ok Agnarr \, Sporsnjallr konungr af Næríki \, Sigverkr konungr af Áttundalandi \; Granmarr konungr af Suðrmannalandi var eigi kominn \. Þar var 6 konungum skipat í hinn nýja sal \. Var þá eitt hásæti autt \, þat er Ingjaldr konungr hafði búa látit \. Öllu liði \, því er til var komit \, var skipat í hinn nýja sal \. Ingjaldr konungr hafði skipat hirð sinni ok öllu liði sínu í Uppsal \. Þat var siðvenja í þann tíma \, þar er erfi skyldi gera eptir konunga eða jarla \, þá skyldi sá er gerði erfit \, ok til arfs skyldi leiða \, sitja á skörinni fyrir hásætinu \, alt þar til er inn væri borit full \, þat er kallat var Bragafull \. Skyldi sá þá standa upp í móti bragafulli ok strengja heit \, drekka af fullit síðan \; eptir þat skyldi hann leiða í hásæti þat \, er átti faðir hans \; var hann þá kominn til arfs alls eptir hann \. Nú var svá hér gert \, at þá er Bragafull kom inn \, stóð upp Ingjaldr konungr ok tók vit einu dýrshorni miklu \, strengði hann þá heit \, at hann skyldi auka ríki sitt hálfu í hverja höfuðátt \, eða deyja ella \; drakk af síðan af horninu \. Ok er menn váru drukknir um kveldit \, þá mælti Ingjaldr konungr til Fólkviðar ok Hulviðar \, sona Svipdags \, at þeir skyldu vápnast ok lið þeirra \, sem ætlat var um kveldit \. Þeir géngu út ok til hins nýja sals \, báru þar eld at \; ok því næst tók salrinn at loga \. Ok brunnu þar inni 6 konungar ok lit þeirra alt \; en þeir er út leituðu \, þá váru skjótt drepnir \. Eptir þetta lagði Ingjaldr konungr undir sik öll þessi ríki \, er konungar höfðu átt \, ok tók skatta af \. 
%
41 \. Kvánfang Hjörvarðs \. 
Granmarr konungr spurði þessi tíðindi ok svik þessi öll \, ok þóttist hann vita \, at honum mundi slíkr kostr hugaðr \, ef hann gyldi eigi varúð við \. Þat sama sumar kemr liði sínu Hjörvarðr konungr \, er Ylfingr var kallaðr \, til Svíþjóðar \, ok lagði í fjörð þann er Myrkvafjörðr heitir \. En er Granmarr konungr spyrr þat \, sendir hann menn til hans \, ok býðr honum til veizlu ok öllu liði hans \. Hann þektist þetta \; því at hann hafði ekki herjat á ríki Granmars konungs \. Ok er hann kom til veizlunnar \, þá var þar fagnaðr mikill \. Ok um kveldit \, er full skyldi drekka \, var þat siðvenja konunga \, þeirra er at löndum sátu eða veizlum \, er þeir létu gera \, at drekka skyldi á kveldum tvímenning \, hvárr sér karlmaðr ok kona \, svá sem ynnist \, en þeir sér er fleiri væri saman \. En þat váru víkinga lög \, þótt þeir væru at veizlum \, at drekka sveitardrykkju \. Hásæti Hjörvarðs konungs var búit gagnvart hásæti Granmars konungs \, ok sátu allir hans menn á þann pall \. Þá mælti Granmarr konungr við Hildigunni \, dóttur sína \, at hon skyldi búa sig ok bera öl víkingum \. Hon var allra kvenna fríðust \. Þá tók hon silfrkálk einn ok fyldi \, ok gékk fyrir Hjörvarð konung ok mælti : allir heilir Ylfingar at Hrólfs minni kraka ! ok drakk af til hálfs \, ok seldi Hjörvarði konungi \. Nú tók hann kálkinn ok hönd hennar með \, ok mælti \, at hon skyldi ganga at sitja hjá honum \. Hon segir þat eigi víkinga sið at drekka hjá konum tvímenning \. Hjörvarðr svaraði \, lét þess vera meiri ván \, at hann mundi þat skipti á gera \, at láta heldr víkinga lögin \, ok drekka tvímenning við hana \. Þá settist Hildiguðr hjá honum \, ok drukku þau bæði saman ok töluðu mart um kveldit \. Eptir um daginn \, er þeir konungar hittust \, Granmarr ok Hjörvarðr \, þá hóf Hjörvarðr upp bónorð sitt ok bað Hildigunnar \. Granmarr konungr bar þetta mál fyrir konu sína \, Hildi \, ok aðra ríkismenn \, ok sagði at þeim mundi vera mikit traust at Hjörvarði konungi \. Ok nú varð rómr at \, ok þótti þetta öllum ráðligt \, ok lauk svá \, at Hildiguðr var föstnuð Hjörvarði konungi \, ok gerði hann brullaup til hennar \. Skyldi þá Hjörvarðr konungr dveljast með Granmari konungi \, fyrir því at hann átti engan son til ríkis at varðveita með sér \. 
%
42 \. Orrosta í Svíþjóð Ingjalds ok þeirra mága Granmars ok Hjörðvarðs \. 
Þat sama haust samnaði Ingjaldr konungr sér liði ok ætlar á hendr þeim mágum \; hann hefir her úti af öllum þeim ríkjum \, er áðr hafði hann undir sik lagt \. Ok er þeir spyrja þat mágar \, samna þeir liði í sínu ríki \, ok kemr til liðs við þá Högni konungr ok Hildir \, son hans \, er réðu fyrir Eystra - Gautlandi \. Högni var faðir Hildar \, er átti Granmarr konungr \. Ingjaldr konungr gékk á land upp með öllum her sínum \, ok hafði lið miklu meira \; sígr þá saman orrosta ok er hörð \. En er litla hríð hafði barzt verit \, þá flýja þeir höfðingjar \, er réðu fyrir Fjaðrundalandi ok Vestr - Gautum ok af Næríki ok Áttundalandi \, ok allr sá herr er af þeim löndum hafði farit \, ok fóru til skipa sinna \. Eptir þetta var Ingjaldr konungr staddr nauðuliga \, ok fékk sár mörg \, ok komst vit þat á flótta til skipa sinna \. En þar féll Svipdagr blindi \, fóstri hans \, ok synir hans báðir Gautviðr ok Hulviðr \. Ingjaldr konungr fór aptr við svá búit til Uppsala ok undi illa sinni ferð \; ok þóttist þat finna \, at honum mundi vera herr sá útrúr \, er hann hafði or sínu ríki \, því er hann fékk með hernaði \. Eptir þetta var úfriðr mikill millum Ingjalds konungs ok Granmars konungs \. Nú er langar hríðir hafði þannug framfarit \, kómu vinir beggja því við \, at þeir sættust \, ok lögðu konungar stefnu með sér \, ok hittust ok gerðu frið millum sín \, Ingjaldr konungr ok Granmarr konungr ok Hjörvarðr konungr \, mágr hans \; skyldi friðr sá standa millum þeirra \, meðan þeir lifðu 3 konungar \; var þat bundit eiðum ok trygðum \. Eptir um várit fór Granmarr konungr til Uppsala at blóta \, sem siðvenja var til móti sumri \, at friðr væri \. Féll honum þá svá spánn \, sem hann mundi eigi lengi lifa \; fór hann þá heim í ríki sitt \. 
%
43 \. Dauði Granmars konungs ok Hjörðvarðs \. 
Um haustit eptir fór Granmarr konungr ok Hjörvarðr konungr \, mágr hans \, at taka veizlu í ey þeirri er Sili heitir \, at búum sínum \. Ok þá er þeir váru at veizlunni \, kemr þar Ingjaldr konungr með her sinn á einni nótt \, ok tók hús á þeim ok brendi þá inni með öllu liði sínu \. Eptir þat lagði hann undir sik ríki þat alt \, er átt höfðu þeir konungar \, ok setti yfir höfðingja \. Högni konungr ok Hildir \, son hans \, riðu opt upp í Svíaveldi ok drápu menn Ingjalds konungs \, þá er hann hafði sett yfir þat ríki \, er átt hafði Granmarr konungr \, mágr þeirra \. Stóð þar langa hríð mikil deila millum Ingjalds konungs ok Högna konungs \, fékk Högni konungr þó haldit ríki sínu fyrir Ingjaldi konungi alt til dauðadags \. Ingjaldr konungr átti 2 börn við konu sinni \, ok hét hit ellra Ása \, en annat Ólafr trételgja \; ok sendir Gauthildr \, kona Ingjalds konungs \, sveininn til Bóva \, fóstra síns \, í vestra - Gautland \; hann var þar uppfœddr \, ok Saxi \, son Bóva \, er kallaðr var flettir \. Þat er sögn manna \, at Ingjaldr konungr dræpi 12 konunga \, ok sviki alla í griðum \; hann var kallaðr Ingjaldr hinn illráði \; hann var konungr yfir mestum hlut Svíþjóðar \. Ásu dóttur sína gipti hann Guðröði konungi á Skáni \, hon var skaplík feðr sínum \. Ása olli því \, at Guðröðr drap Hálfdan \, bróður sinn \. Hálfdan var faðir Ívars hins víðfaðma \. Ása réð ok bana Guðröði konungi \, búanda sínum \. 
%
44 \. Dauði Ingjalds illráða \. 
Ívar hinn víðfaðmi kom á Skáni eptir fall Guðröðar \, föðurbróður síns \, ok dró þegar her mikinn saman \; fór þegar upp á Svíþjóð \. Ása hin illráða var áðr farin á fund föður síns \. Ingjaldr konungr var þá staddr á Ræningi at veizlu \, er hann spurði \, at herr Ívars konungs var þar nær kominn \. Þóttist Ingjaldr engan styrk hafa til at berjast við Ívar \; honum þótti ok sá sýnn kostr \, ef hann legðist á flótta \, at hvaðanæva mundu fjándmenn hans at drífa \. Tóku þau Ása þat ráð \, er frægt er orðit \, at þau gerðu fólk alt dauðadrukkit \; síðan létu þau leggja eld í höllina \; brann þar höllin ok fólk alt \, þat er inni var með Ingjaldi konungi ok Ásu \. Svá segir Þjóðólfr : 
%
Ok Ingjald 
í fjörvan trað 
reyks rösuðr 
á Ræningi \, 
þá er húsþjófr 
hyrjar leistum 
goðkonung 
í gegnum steig \. 
Ok sá urðr 
allri þjóðu 
sjaldgætastr 
með Svíum þótti \, 
er hann sjálfr 
sínu fjörvi 
frœknu fyrstr 
um fara vildi \.
%
45 \. Frá Ívari víðfaðma \. 
Ívarr víðfaðmi lagði undir sik alt Svíaveldi \; hann eignaðist ok alt Danaveldi ok mikinn hlut Saxlands ok alt Austrríki ok hinn fimta hlut Englands \. Af hans ætt eru síðan komnir Danakonungar ok Svíakonungar \, þeir er þar hafa einvald haft \. Eptir Ingjald illráða hvarf Uppsalaveldi or ætt Ynglinga \, þat er langfeðgum mætti telja \. 
%
46 \. Frá Ólafi trételgju \. 
Ólafr \, son Ingjalds konungs \, þá er hann spurði fráfall föðr síns \, þá fór hann með þat lið er honum vildi fylgja \; því at allr múgr Svía hljóp upp með einu samþykki \, at rækja ætt Ingjalds konungs ok alla hans vini \. Ólafr fór fyrst upp á Næríki \; en er Svíar spurðu til hans \, þá mátti hann ekki þar vera \; fór hann þá vestr markleiði til ár þeirrar \, er norðan fellr í Væni ok Elfr heitir \. Þar dveljast þeir \, taka þar at ryðja mörkina ok brenna \, ok byggja síðan \. Urðu þar brátt stór heruð \, ok kölluðu þeir þat Vermaland \; þar váru góðir landskostir \. En er spurðist til Ólafs í Svíþjóð \, at hann ryðr markir \, kölluðu þeir hann trételgju \, ok þótti hæðiligt hans ráð \. Ólafr fékk konu þeirrar \, er Sölveig hét eða Sölva \, dóttir Hálfdanar gulltannar vestan af Sóleyjum \. Hálfdan var son Sölva \, Sölvarssonar \, Sölvasonar hins gamla \, er fyrstr ruddi Sóleyjar \. Móðir Ólafs trételgju hét Gauthildr \, en hennar móðir Ólöf \, dóttir Ólafs hins skyggna \, konungs af Næríki \. Ólafr ok Sölva áttu tvá sonu \, Ingjald ok Hálfdan \; Hálfdan var uppfœddr í Sóleyjum með Sölva \, móðurbróður sínum \; hann var kallaðr Hálfdan hvítbeinn \. 
%
47 \. Brenndr inni Ólafr trételgja \. 
Þat var mikill mannfjöldi \, er útlagi fór or Svíþjóð fyrir Ívari konungi \.  Spurðu þeir \, at Ólafr trételgja hafði landskosti góða á Vermalandi \, ok dreif þannug til hans svá mikill mannfjöldi \, at landit fékk eigi borit \; gerðist þar hallæri mikit ok sultr \. Kendu þeir þat konungi sínum \, svá sem Svíar eru vanir at kenna konungi bæði ár ok hallæri \. Ólafr konungr var lítill blótmaðr \; þat líkaði Svíum illa \, ok þótti þaðan mundu standa hallærit \; drógu Svíar þá her saman \, gerðu för at Ólafi konungi ok tóku hús á honum ok brendu hann inni ok gáfu hann Óðni ok blétu honum til árs sér \. Þat var við Væni \. Svá segir Þjóðólfr : 
%
Ok við vág \, 
viðar \( telgju \) 
hræ Ólafs 
hofgyldir svalg \, 
ok glóðfjálgr 
gervar leysti 
sonr Fornjóts 
af Svía jöfri \. 
Sá áttkonr 
frá Uppsölum 
Lofða kyns 
fyrir löngu hvarf \.
%
48 \. Hálfdan hvítbeinn til konungs tekinn \. 
Þeir er vitrari váru af Svíum fundu þá \, at þat olli hallærinu \, at mannfólkit var meira en landit mætti bera \, en konungr hafði engu um valdit \. Taka nú þat ráð \, at þeir fara með herinn allan vestr yfir Eiðaskóg \, ok koma fram í Sóleyjum mjök á úvart \; þeir drápu Sölva konung \, ok tóku höndum Hálfdan hvítbein \; þeir taka hann til höfðingja yfir sik \, ok gefa honum konungsnafn \; lagði hann þá undir sik Sóleyjar \. Síðan fór hann með herinn út á Raumaríki \, ok herjar þar \, ok fékk fylki þat af hernaði \. 
%
49 \. Frá Hálfdani hvítbein \. 
Hálfdan hvítbeinn var konungr ríkr \; hann átti Ásu \, dóttur Eysteins hins harðráða \, Upplendinga konungs \; hann réð fyrir Heiðmörk \. Þau Hálfdan áttu 2 sonu \, Eystein ok Guðröð \. Hálfdan eignaðist mikit af Heiðmörk \, ok Þótn ok Haðaland ok mikit af Vestfold \. Hann varð gamall maðr \, hann varð sóttdauðr á Þótni \, ok var síðan fluttr út á Vestfold ok heygðr þar sem heitir Skæreið í Skíringssal \. Svá segir Þjóðólfr : 
Þat frá hverr \, 
at Hálfdanar 
sökmiðlendr 
sakna skyldu \. 
Ok hallvarps 
hlífinauma 
þjóðkonung 
á Þótni tók \. 
Ok Skæreið 
í Skíringssal 
of brynjálfs 
beinum drúpir \.
%
50 \. Frá Ingjaldi bróður Hálfdanar \. 
Ingjaldr \, bróðir Hálfdanar \, var konungr í Vermalandi \; en eptir dauða hans lagði Hálfdan konungr Vermaland undir sik ok tók skatta af ok setti þar jarla yfir \, meðan hann lifði \. 
%
51 \. Dauði Eysteins konungs \. 
Eysteinn \, son Hálfdanar hvítbeins \, var konungur eptir hann á Raumaríki og á Vestfold \; hann átti Hildi dóttur Eiríks Agnarssonar \, er konungr var á Vestfold \. Agnarr \, faðir Eiríks \, var son Sigtryggs konungs af Vindli \. Eiríkr konungr átti engan son \; hann dó þá er Hálfdan konungr hvítbeinn lifði \. Tóku þeir feðgar Hálfdan ok Eysteinn þá undir sik alla Vestfold \; réð Eysteinn Vestfold \, meðan hann lifði \. Þá var sá konungr á Vörnu \, er Skjöldr hét \, hann var allmjök fjölkunnigr \. Eysteinn konungr fór með herskip nökkur yfir á Vörnu ok herjaði þar \, tók slíkt er fyrir varð \, klæði ok aðra gripi ok gögn búanda \, ok hjoggu strandhögg \; fóru í brott síðan \. Skjöldr konungr kom til strandar með her sinn \; var Eysteinn konungr þá í brottu ok kominn yfir fjörðinn \, ok sá Skjöldr segl þeirra \; þá tók hann möttul sinn ok veifði \, ok blés við \. Þá er þeir sigldu inn um Jarlsey \, sat Eysteinn konungr við stýri \; skip annat sigldi nær þeim \; báruskot nökkut var í \, ok laust beitiássinn af öðru skipi konung fyrir borð \; þat var hans bani \. Menn hans náðu líkinu \; var þat flutt inn á Borró \, ok orpinn haugr eptir á röðinni út við sjá við Vöðlu \. Svá segir Þjóðólfr : 
%
En Eysteinn 
fyrir ási fór 
til Byleists 
bróður meyjar \. 
Ok nú liggr 
und lagar beinum 
rekks löðuðr 
á raðar broddi \, 
þar er élkaldr 
hjá jöfur gauzkum 
Vöðlu straumr 
at vági kemr \.
%
52 \. Frá Hálfdani konungi milda ok matarilla \. 
Hálfdan hét son Eysteins konungs \, er konungdóm tók eptir hann \; hann var kallaðr Hálfdan hinn mildi ok hinn matarilli \. Svá er sagt \, at hann gaf í mála mönnum sínum jafnmarga gullpeninga \, sem aðrir konungar silfrpenninga \, en hann svelti menn at mat \. Hann var hermaðr mikill \, ok var löngum í víkingu ok fékk sér fjár \. Hann átti Hlíf \, dóttur Dags konungs af Vestmörum \. Holtar á Vestfold var höfuðbœr hans \; þar varð hann sóttdauðr \, ok er hann heygðr á Borró \. Svá segir Þjóðólfr : 
%
Ok til þings 
Þriðja jöfri 
hveðrungs mær 
or heimi bauð \, 
þá er Hálfdan \, 
sá er á Holti bjó \, 
norna dóms 
um notit hafði \. 
Ok buðlung 
á Borrói 
sigrhafendr 
síðan fálu \.
%
53 \. Frá Guðröði veiðikonungi \. 
Guðröðr hét son Hálfdanar \, er konungdóm tók eptir hann \; hann var kallaðr Guðröðr hinn mikilláti \, en sumir kölluðu hann veiðikonung \. Hann átti þá konu \, er Álfhildr hét \, dóttir Álfarins konungs or Álfheimum \, ok hafði með henni hálfa Vingulmörk \. Þeirra son var Ólafr \, er síðan var kallaðr Geirstaða - Álfr \. Álfheimar váru þá kallaðir millum Raumelfar ok Gautelfar \. En er Álfhildr var önduð \, þá sendi Guðröðr konungr menn sína vestr á Agðir til konungs þess \, er þar réð fyrir \, sá er nefndr Haraldr hinn granrauði \; skyldu þeir biðja Ásu \, dóttur hans \, til handa konungi \; en Haraldr synjaði \; kómu sendimenn aptr \, ok sögðu konungi sitt erendi \. En nökkurri stundu síðar skaut Guðröðr konungr skipum á vatn \, fór síðan með liði miklu út á Agðir \, kom mjök á úvart ok veitti upprás \; kom um nótt á bœ Haralds konungs \. En er hann varð varr við \, at herr var kominn á hendr honum \, þá gékk hann út með þat lið er hann hafði \; varð þar orrosta \, en liðs munr var mikill \; Þar féll Haraldr konungr ok Gyrðr \, sonr hans \. Tók Guðröðr konungr herfang mikit \; hann hafði heim með sér Ásu \, dóttur Haralds konungs \, ok gerði brullaup til hennar \; þau áttu son er Hálfdan hét \. En þá er Hálfdan var vetrgamall \, þat haust fór Guðröðr konungr at veizlum \; hann lá með skipi sínu í Stíflusundi \, váru þar drykkjur miklar \, var konungr mjök drukkinn \. Ok um kveldit er myrkt var \, gékk konungr af skipi \, en er hann kom á bryggjusporð \, þá hljóp maðr at honum \, ok lagði spjóti í gegnum hann \; var þat hans bani \. Sá maðr var þegar drepinn \. En um morguninn eptir \, er ljóst var \, þá var maðr sjá kendr \, var þat skósveinn Ásu dróttningar \. Duldi hon þá ekki \, at þat váru hennar ráð \. Svá segir Þjóðólfr : 
%
Varð Guðröðr 
hinn göfugláti 
lómi beittr 
sá er fyrir löngu var \, 
ok umráð \, 
at ölum stilli 
höfuð heiptrækt 
at hilmi dró \. 
Ok launsigr 
hinn lómgeði 
Ásu árr 
af jöfri bar \, 
ok buðlungr 
á beði fornum 
Stíflusunds 
um stunginn var \.
%
54 \. Dauði Ólafs konungs \. 
Ólafr tók konungdóm eptir föðr sinn \; hann var ríkr maðr ok hermaðr mikill \; hann var allra manna fríðastr ok sterkastr ok mikill vexti \; hann hafði Vestfold \, því at Álfgeirr konungr tók þá undir sik Vingulmörk alla \, setti hann þar yfir Gandálf konung \, son sinn \. Þá géngu þeir feðgar mjök á Raumaríki \, ok eignuðust mestan hlut þess ríkis ok fylkis \. Högni hét son Eysteins hins ríka \, Upplendinga konungs \; hann lagði þá undir sik Heiðmörk alla ok Þótn ok Haðaland \; þá hvarf ok undan þeim Guðröðar sonum Vermaland \, ok snerust þeir þá at skattgjöfum til Svíakonungs \. Ólafr var þá á tvítugs aldri \, er Guðröðr andaðist \; en er Hálfdan bróðir hans gékk til ríkis með honum \, þá skiptu þeir ríkinu með sér \, hafði Ólafr hinn eystra hlut \, en Hálfdan hinn syðra \. Ólafr konungr hafði atsetu á Geirstöðum \. Hann tók fótarverk ok andaðist þar af \; ok er hann heygðr á Geirstöðum \. Svá segir Þjóðólfr : 
%
Ok niðkvísl 
í Noregi 
þróttar Þrós 
um þróazk hafði \. 
Réð Ólafr 
ofsa forðum 
víðri grund 
of Vestmari \, 
unz fótverkr 
við foldar þröm 
vígmiðlung 
of viða skyldi \. 
Nú liggr gunndjarfr 
á Geirstöðum 
herkonungr 
haugi ausinn \.
%
55 \. Frá Rögnvaldr heiðum hæra \. 
Rögnvaldr hét son Ólafs konungs \, er konungr var á Vestfold eptir föðr sinn \. Hann var kallaðr heiðum hæri \. Um hann orti Þjóðólfr hinn hvinverski Ynglinga tal \, þar segir hann svá : 
%
Þat veit ek bazt 
und blám himni 
kenninafn 
svá at konungr eigi \, 
er Rögnvaldr 
reiðar stjóri 
heiðum - hár 
of heitinn er)